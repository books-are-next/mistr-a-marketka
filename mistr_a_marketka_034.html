<!DOCTYPE html>
<html lang="cs">
  <head>
    <meta charset="utf-8">
    <link rel="icon" href="./favicon.png">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="27 Zkáza bytu č. 50">
    <meta name="apple-mobile-web-app-capable" content="yes">
    <title>27 Zkáza bytu č. 50 • Mistr a Markétka</title>
    <link rel="stylesheet" href="./style/style.min.css" media="screen" integrity="sha256-zqwh2ZAv03c4MNRG04qGapqDfOESw/lqZB7l4xi1RyY=">
    <style>
      :root {
        --accent-color: hsl(37, 71%, 37%);
      }
    </style>
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <link rel="prev" href="./mistr_a_marketka_033.html">
    <link rel="next" href="./mistr_a_marketka_035.html">
    <meta name="nb-order" content="30">
    <link rel="self" href="mistr_a_marketka_034.html">
    <meta name="nb-identifier" content="bulgakov-mistr-a-marketka-9839b52">
    <meta name="nb-role" content="chapter">
  </head>
  <body data-nb-words="4349" data-nb-chars="27937" class="nb-role-chapter nb-custom-style">
    <nav role="doc-toc">
      <ul class="plain">
        <li><a href="mistr_a_marketka_005.html">„Nu dobrá,...</a></li>
        <li><a href="mistr_a_marketka_006.html">I</a>
          <ul class="plain">
            <li><a href="mistr_a_marketka_007.html">1 Nikdy se nepouštějte do řeči s&nbsp;neznámými lidmi</a></li>
            <li><a href="mistr_a_marketka_008.html">2 Pilát Pontský</a></li>
            <li><a href="mistr_a_marketka_009.html">3 Sedmý důkaz</a></li>
            <li><a href="mistr_a_marketka_010.html">4 Pronásledování</a></li>
            <li><a href="mistr_a_marketka_011.html">5 Skandál v&nbsp;Gribojedovovi</a></li>
            <li><a href="mistr_a_marketka_012.html">6 Schizofrenie, jak už bylo řečeno</a></li>
            <li><a href="mistr_a_marketka_013.html">7 Podezřelý byt</a></li>
            <li><a href="mistr_a_marketka_014.html">8 Souboj profesora s&nbsp;básníkem</a></li>
            <li><a href="mistr_a_marketka_015.html">9 Korovjevovy kousky</a></li>
            <li><a href="mistr_a_marketka_016.html">10 Zprávy z&nbsp;Jalty</a></li>
            <li><a href="mistr_a_marketka_017.html">11 Ivanovo rozdvojení</a></li>
            <li><a href="mistr_a_marketka_018.html">12 Černá magie a&nbsp;jak byla odhalena</a></li>
            <li><a href="mistr_a_marketka_019.html">13 Objevil se hrdina</a></li>
            <li><a href="mistr_a_marketka_020.html">14 Sláva kohoutovi!</a></li>
            <li><a href="mistr_a_marketka_021.html">15 Sen Nikanora Ivanoviče</a></li>
            <li><a href="mistr_a_marketka_022.html">16 Poprava</a></li>
            <li><a href="mistr_a_marketka_023.html">17 Bláznivý den</a></li>
            <li><a href="mistr_a_marketka_024.html">18 Neúspěšní návštěvníci</a></li>
          </ul>
        </li>
        <li><a href="mistr_a_marketka_025.html">II</a>
          <ul class="plain">
            <li><a href="mistr_a_marketka_026.html">19 Markétka</a></li>
            <li><a href="mistr_a_marketka_027.html">20 Azazelův krém</a></li>
            <li><a href="mistr_a_marketka_028.html">21 Let</a></li>
            <li><a href="mistr_a_marketka_029.html">22 V&nbsp;záři voskovic</a></li>
            <li><a href="mistr_a_marketka_030.html">23 Gala ples u&nbsp;satana</a></li>
            <li><a href="mistr_a_marketka_031.html">24 Únos Mistra</a></li>
            <li><a href="mistr_a_marketka_032.html">25 Jak se prokurátor pokoušel zachránit Jidáše Iškariotského</a></li>
            <li><a href="mistr_a_marketka_033.html">26 Pohřeb</a></li>
            <li><a href="mistr_a_marketka_034.html">27 Zkáza bytu č. 50</a></li>
            <li><a href="mistr_a_marketka_035.html">28 Poslední dobrodružství dlouhána Korovjeva a&nbsp;kocoura Kňoura</a></li>
            <li><a href="mistr_a_marketka_036.html">29 Osud Mistra a&nbsp;Markétky je zpečetěn</a></li>
            <li><a href="mistr_a_marketka_037.html">30 Je čas! Je čas!</a></li>
            <li><a href="mistr_a_marketka_038.html">31 Na Vrabčích horách</a></li>
            <li><a href="mistr_a_marketka_039.html">32 Odpuštění a&nbsp;věčný klid</a></li>
          </ul>
        </li>
        <li><a href="mistr_a_marketka_040.html">Epilog</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./mistr_a_marketka_033.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="5" data-nb-chars="19"><span class="idea" data-nb-ref-number="1" id="idea1" data-nb-words="5" data-nb-chars="19">27 Zkáza bytu č. 50</span></h1>
        <p class="chunk" data-nb-ref-number="2" data-nb-words="22" data-nb-chars="156"><span class="idea" data-nb-ref-number="2" id="idea2" data-nb-words="22" data-nb-chars="156">Když Markéta dospěla k&nbsp;závěrečným slovům kapitoly „Tak přivítal úsvit patnáctého dne měsíce nísánu pátý prokurátor Judeje Pilát Pontský“, už&nbsp;se&nbsp;rozednívalo.</span></p>
        <p class="chunk" data-nb-ref-number="3" data-nb-words="16" data-nb-chars="83"><span class="idea" data-nb-ref-number="3" id="idea3" data-nb-words="16" data-nb-chars="83">Bylo slyšet, jak na&nbsp;dvorku v&nbsp;korunách vrby a&nbsp;lípy se&nbsp;po&nbsp;ránu vesele hašteří vrabci.</span></p>
        <p class="chunk" data-nb-ref-number="4" data-nb-words="97" data-nb-chars="576"><span class="idea" data-nb-ref-number="4" id="idea4" data-nb-words="97" data-nb-chars="576">Vstala a&nbsp;protáhla se. Teprve teď cítila, jak je&nbsp;celá rozlámaná a&nbsp;jak strašně se&nbsp;jí&nbsp;chce spát. Kupodivu, jinak pociťovala v&nbsp;duši klid. Myšlenky plynuly spořádaně a&nbsp;vůbec jí&nbsp;nevadilo, že&nbsp;strávila noc u&nbsp;pekelných mocností. Neděsily ji&nbsp;vzpomínky na&nbsp;gala ples u&nbsp;satana ani na&nbsp;Mistrův zázračně rychlý návrat, nepřekvapovalo ji, že&nbsp;román vznikl z&nbsp;hromádky popela, ani že&nbsp;ve&nbsp;sklepním bytě v&nbsp;uličce blízko Arbatu je&nbsp;všechno na&nbsp;svém místě po&nbsp;tom, co&nbsp;byl odtud vyhnán udavač Alois Mogaryč. Prostě setkání s&nbsp;Wolandem ji&nbsp;psychicky nijak nepříznivě neovlivnilo. Všecko bylo tak, jak má&nbsp;být.</span></p>
        <p class="chunk" data-nb-ref-number="5" data-nb-words="60" data-nb-chars="368"><span class="idea" data-nb-ref-number="5" id="idea5" data-nb-words="60" data-nb-chars="368">Odešla do&nbsp;sousedního pokojíku, přesvědčila se, že&nbsp;Mistr spí tvrdým hlubokým spánkem, zhasla teď už&nbsp;zbytečnou stolní lampičku, natáhla se&nbsp;na&nbsp;úzkou pohovku, která stála u&nbsp;protější stěny, a&nbsp;přikryla se&nbsp;starou roztrhanou pokrývkou. Za&nbsp;okamžik usnula a&nbsp;toho rána se&nbsp;jí&nbsp;nezdály žádné sny. V&nbsp;pokojích se&nbsp;rozhostilo ticho, stejně jako v&nbsp;celém domku i&nbsp;v&nbsp;tiché zastrčené uličce.</span></p>
        <p class="chunk" data-nb-ref-number="6" data-nb-words="41" data-nb-chars="284"><span class="idea" data-nb-ref-number="6" id="idea6" data-nb-words="41" data-nb-chars="284">Tou dobou, totiž v&nbsp;sobotu časně ráno, nespalo celé jedno patro v&nbsp;jisté moskevské instituci. Okna vedoucí na&nbsp;velké asfaltové prostranství, pravidelně omývané a&nbsp;zametané pomocí speciálních strojů, které bzučivě popojížděly sem a&nbsp;tam, zářila jasným světlem, které prořezávalo ranní šero.</span></p>
        <p class="chunk" data-nb-ref-number="7" data-nb-words="12" data-nb-chars="81"><span class="idea" data-nb-ref-number="7" id="idea7" data-nb-words="12" data-nb-chars="81">Celé patro bylo zaměstnáno Wolandovým případem a&nbsp;ve všech kancelářích se&nbsp;svítilo.</span></p>
        <p class="chunk" data-nb-ref-number="8" data-nb-words="81" data-nb-chars="543"><span class="idea" data-nb-ref-number="8" id="idea8" data-nb-words="81" data-nb-chars="543">Po&nbsp;pravdě řečeno, případ byl jasný už&nbsp;od&nbsp;včerejška, to&nbsp;je&nbsp;od&nbsp;pátku. Nezbývalo než zavřít Varieté, kde zmizelo celé vedení a&nbsp;kde se&nbsp;den předtím děly další nepřístojnosti při povedené seanci černé magie. Jenomže po&nbsp;celou tu&nbsp;dobu nepřetržitě přicházely do&nbsp;bdícího patra nové a&nbsp;nové materiály. Vyšetřování toho odstrašujícího případu, který zaváněl čertovinou smíchanou s&nbsp;hypnotickými pokusy a&nbsp;prokazatelnou zločinností, mělo za&nbsp;úkol zachytit nitky různých zmatených událostí, které se&nbsp;sběhly v&nbsp;nejrůznějších koutech Moskvy, a&nbsp;spojit je&nbsp;dohromady.</span></p>
        <p class="chunk" data-nb-ref-number="9" data-nb-words="65" data-nb-chars="446"><span class="idea" data-nb-ref-number="9" id="idea9" data-nb-words="65" data-nb-chars="446">První si&nbsp;pobyl v&nbsp;bdícím, štědře osvětleném patře Arkadij Apolonovič Semplejarov, předseda akustické komise. V&nbsp;pátek odpoledne zazvonil v&nbsp;jeho bytě nedaleko Kamenného mostu telefon a&nbsp;mužský hlas se&nbsp;sháněl po&nbsp;soudruhu Semplejarovovi. Žena Arkadije Apolonoviče odpověděla nevlídně, že&nbsp;manžel je&nbsp;nemocen, odpočívá a&nbsp;nemůže jít k&nbsp;telefonu. Nakonec však Arkadij Apolonovič přece jen přišel. Na&nbsp;otázku, kdo volá, hlas v&nbsp;telefonu podal krátké vysvětlení.</span></p>
        <p class="chunk" data-nb-ref-number="10" data-nb-words="48" data-nb-chars="336"><span class="idea" data-nb-ref-number="10" id="idea10" data-nb-words="48" data-nb-chars="336">„Okamžik… vteřinku počkejte… hned to&nbsp;bude,“ zablekotala jindy nafoukaná žena předsedy akustické komise. Jako střela vletěla do&nbsp;ložnice a&nbsp;pomáhala muži vstát. Semplejarov ležel v&nbsp;posteli a&nbsp;prožíval pekelná muka při vzpomínce na&nbsp;včerejší představení i&nbsp;následující noční domácí skandál, který končil vyhnáním jeho saratovské neteře z&nbsp;bytu.</span></p>
        <p class="chunk" data-nb-ref-number="11" data-nb-words="23" data-nb-chars="142"><span class="idea" data-nb-ref-number="11" id="idea11" data-nb-words="23" data-nb-chars="142">Ten okamžik netrval jednu, ale přesně dvanáct vteřin. Arkadij Apolonovič s&nbsp;trepkou na&nbsp;jedné noze stál ve&nbsp;spodním prádle u&nbsp;telefonu a&nbsp;vykoktal:</span></p>
        <p class="chunk" data-nb-ref-number="12" data-nb-words="5" data-nb-chars="31"><span class="idea" data-nb-ref-number="12" id="idea12" data-nb-words="5" data-nb-chars="31">„Ano, u&nbsp;telefonu… Slyším, ano…“</span></p>
        <p class="chunk" data-nb-ref-number="13" data-nb-words="28" data-nb-chars="194"><span class="idea" data-nb-ref-number="13" id="idea13" data-nb-words="28" data-nb-chars="194">Jeho žena v&nbsp;tu chvíli zapomněla na&nbsp;všecka podlá provinění proti manželské věrnosti, kterých se&nbsp;Arkadij Apolonovič dopustil, strčila do&nbsp;předsíně vyděšený obličej, mávala druhou trepkou a&nbsp;šeptala:</span></p>
        <p class="chunk" data-nb-ref-number="14" data-nb-words="6" data-nb-chars="35"><span class="idea" data-nb-ref-number="14" id="idea14" data-nb-words="6" data-nb-chars="35">„Obuj se… Nebo nastydneš od&nbsp;nohou…“</span></p>
        <p class="chunk" data-nb-ref-number="15" data-nb-words="16" data-nb-chars="104"><span class="idea" data-nb-ref-number="15" id="idea15" data-nb-words="16" data-nb-chars="104">Arkadij Apolonovič odmítavě mával bosou nohou, vrhal na&nbsp;ni&nbsp;vražedné pohledy a&nbsp;přitom bručel do&nbsp;telefonu:</span></p>
        <p class="chunk" data-nb-ref-number="16" data-nb-words="10" data-nb-chars="57"><span class="idea" data-nb-ref-number="16" id="idea16" data-nb-words="10" data-nb-chars="57">„Ano, ano, ano… Samozřejmě, chápu… Za&nbsp;chvíli jsem u&nbsp;vás…“</span></p>
        <p class="chunk" data-nb-ref-number="17" data-nb-words="8" data-nb-chars="54"><span class="idea" data-nb-ref-number="17" id="idea17" data-nb-words="8" data-nb-chars="54">Celý večer strávil v&nbsp;patře, kde probíhalo vyšetřování.</span></p>
        <p class="chunk" data-nb-ref-number="18" data-nb-words="52" data-nb-chars="350"><span class="idea" data-nb-ref-number="18" id="idea18" data-nb-words="52" data-nb-chars="350">Byl to&nbsp;deprimující, nanejvýš nepříjemný rozhovor. Semplejarovu nezbývalo, než aby otevřeně, do&nbsp;všech podrobností, vylíčil nejen odpornou seanci černé magie a&nbsp;rvačku v&nbsp;lóži, ale současně se&nbsp;zmínil i&nbsp;o&nbsp;Milici Andrejevně Pokobaťkové z&nbsp;Jelochovské ulice, o&nbsp;saratovské neteři a&nbsp;mnoha dalších věcech, které pro něj znamenaly totéž co&nbsp;natahování na&nbsp;skřipec.</span></p>
        <p class="chunk" data-nb-ref-number="19" data-nb-words="89" data-nb-chars="616"><span class="idea" data-nb-ref-number="19" id="idea19" data-nb-words="89" data-nb-chars="616">Přirozeně svědectví Arkadije Apolonoviče, inteligentního, kultivovaného člověka a&nbsp;na slovo vzatého odborníka, značně vyšetřování napomohlo. Semplejarov výstižně popsal seanci záhadného mága v&nbsp;masce i&nbsp;dva jeho pomocníky a&nbsp;zapamatoval si&nbsp;dokonce jeho jméno. Porovnáním Semplejarovovy výpovědi s&nbsp;dalšími, mimo jiné svědectvím některých dam, které po&nbsp;představení utrpěly újmu (kupříkladu jakési dámy v&nbsp;lila spodním prádle, která ohromila Rimského, ó&nbsp;žel! a&nbsp;mnoha jiných), a&nbsp;dále posílkáře Karpova, který byl vyslán do&nbsp;bytu č. 50 v&nbsp;Sadové ulici, vyšlo najevo, kde je&nbsp;třeba hledat viníka a&nbsp;inspirátora všech těchto kousků.</span></p>
        <p class="chunk" data-nb-ref-number="20" data-nb-words="81" data-nb-chars="542"><span class="idea" data-nb-ref-number="20" id="idea20" data-nb-words="81" data-nb-chars="542">Orgány několikrát navštívily byt č. 50, a&nbsp;nejen že&nbsp;prosmejčily každý kout, ale dokonce proklepávaly kladívkem stěny, zkoumaly krbové komíny a&nbsp;pátraly po&nbsp;tajných skrýších. Nicméně všechna tato opatření nevedla k&nbsp;žádoucím výsledkům. Ani při jedné návštěvě se&nbsp;nepodařilo někoho v&nbsp;bytě zastihnout, ačkoli bylo zřejmé, že&nbsp;byt je&nbsp;obydlen, přestože všichni, kdo se&nbsp;z&nbsp;nejrůznějších důvodů zabývali otázkami spojenými s&nbsp;pobytem zahraničních umělců v&nbsp;Moskvě, svorně kategoricky prohlašovali, že&nbsp;žádný černý mág jménem Woland v&nbsp;Moskvě není a&nbsp;být nemůže.</span></p>
        <p class="chunk" data-nb-ref-number="21" data-nb-words="94" data-nb-chars="632"><span class="idea" data-nb-ref-number="21" id="idea21" data-nb-words="94" data-nb-chars="632">Po&nbsp;příjezdu se&nbsp;nikde nehlásil, nepředkládal nikomu pas ani jiné doklady, úmluvy či&nbsp;kontrakty a&nbsp;nikdo o&nbsp;něm neslyšel! Vedoucí programového oddělení estrádní komise Číňanov se&nbsp;dušoval a&nbsp;zapřísahal, že&nbsp;mu&nbsp;nezvěstný Sťopa Lotrov neposlal ke&nbsp;schválení program Wolandova vystoupení, aniž ho&nbsp;telefonicky informoval o&nbsp;Wolandově příjezdu. Tudíž on, Číňanov, absolutně nechápe a&nbsp;nedovede si&nbsp;vysvětlit, jak mohl Sťopa podobnou seanci ve&nbsp;Varieté připustit. Když mu&nbsp;dokazovali, že&nbsp;Arkadij Apolonovič viděl na&nbsp;vlastní oči mága při představení, Číňanov pouze krčil rameny a&nbsp;obracel nevinné oči k&nbsp;nebi: prozrazovaly, že&nbsp;Číňanov je&nbsp;čistý jako lilie.</span></p>
        <p class="chunk" data-nb-ref-number="22" data-nb-words="34" data-nb-chars="248"><span class="idea" data-nb-ref-number="22" id="idea22" data-nb-words="34" data-nb-chars="248">Předvolali i&nbsp;Prochora Petroviče, předsedu ústřední estrádní komise. Dodejme, že&nbsp;k&nbsp;nepříčetné radosti Anny Richardovny a&nbsp;k&nbsp;velkému údivu zbytečně přivolaných orgánů vklouzl hbitě do&nbsp;svého šedého proužkovaného obleku, sotva milice stanula ve&nbsp;dveřích.</span></p>
        <p class="chunk" data-nb-ref-number="23" data-nb-words="20" data-nb-chars="138"><span class="idea" data-nb-ref-number="23" id="idea23" data-nb-words="20" data-nb-chars="138">Mimochodem, jen co&nbsp;se&nbsp;vrátil na&nbsp;své místo, Prochor Petrovič schválil všecka opatření, která oblek během jeho krátké nepřítom­nosti navrhl.</span></p>
        <p class="chunk" data-nb-ref-number="24" data-nb-words="121" data-nb-chars="785"><span class="idea" data-nb-ref-number="24" id="idea24" data-nb-words="121" data-nb-chars="785">… Tak tedy zmíněný Prochor Petrovič neměl ani tušení o&nbsp;nějakém Wolandovi. Věřte nebo nevěřte, ale stalo se&nbsp;cosi neslýchaného: tisíce diváků, všecek personál Varieté a&nbsp;konečně i&nbsp;sám Arkadij Apolonovič Semplejarov, který přece nebyl žádný primitiv, viděli mága i&nbsp;jeho zpropadené pomocníky na&nbsp;vlastní oči, a&nbsp;přitom se&nbsp;nikomu dosud nepodařilo Wolanda vypátrat. Cožpak, ptám se&nbsp;vás, se&nbsp;hned po&nbsp;svém pohoršujícím vystoupení propadl do&nbsp;země, nebo, jak někteří tvrdí, vůbec v&nbsp;Moskvě nebyl? Kdybychom připustili první možnost, vychází nám, že&nbsp;vzal s&nbsp;sebou všecky vedoucí činitele Varieté. V&nbsp;opačném případě se&nbsp;dalo soudit, že&nbsp;vedení pochybného divadla provedlo nějakou lumpárnu (vzpomeňte si&nbsp;na&nbsp;rozbité okno v&nbsp;ředitelské kanceláři a&nbsp;na Triumfovo chování!) a&nbsp;zmizelo beze stopy z&nbsp;hlavního města.</span></p>
        <p class="chunk" data-nb-ref-number="25" data-nb-words="101" data-nb-chars="659"><span class="idea" data-nb-ref-number="25" id="idea25" data-nb-words="101" data-nb-chars="659">Ke&nbsp;cti toho, kdo řídil vyšetřování, budiž řečeno, že&nbsp;pohřešovaný Rimský byl vypátrán s&nbsp;obdivuhodnou rychlostí. Stačilo porovnat Triumfovy reakce na&nbsp;stanovišti taxíků před kinem s&nbsp;některými časovými údaji, například kdy skončilo představení a&nbsp;kdy asi mohl Rimský upláchnout, a&nbsp;už putoval do&nbsp;Leningradu spěšný telegram. Za&nbsp;hodinu přišla depeše (to se&nbsp;stalo v&nbsp;pátek navečer), v&nbsp;níž se&nbsp;oznamovalo, že&nbsp;Rimský byl zadržen v&nbsp;hotelu Astoria v&nbsp;pokoji č. 312 ve&nbsp;třetím patře, hned vedle pokoje dramaturga jednoho moskevského divadla, které v&nbsp;tu dobu pohostinsky vystupovalo v&nbsp;Leningradě. V&nbsp;uvedeném pokoji je, jak známo, šedomodrý zlacený nábytek a&nbsp;přepychová koupelna.</span></p>
        <p class="chunk" data-nb-ref-number="26" data-nb-words="71" data-nb-chars="474"><span class="idea" data-nb-ref-number="26" id="idea26" data-nb-words="71" data-nb-chars="474">Uprchlík byl dopaden v&nbsp;šatníku třistadvanáctky, okamžitě zatčen a&nbsp;vyslýchán hned v&nbsp;Leningradě. Vzápětí putoval do&nbsp;Moskvy další telegram, kde se&nbsp;oznamovalo, že&nbsp;administrativní ředitel Rimský se&nbsp;nachází ve&nbsp;stavu nepříčetnosti, na&nbsp;otázky odpovídá buďto zmateně, nebo vůbec odmítá odpovědět a&nbsp;vytrvale žádá, aby ho&nbsp;zavřeli do&nbsp;pancéřové cely a&nbsp;postavili k&nbsp;němu stráž. Moskva telegrafovala, aby poslali Rimského s&nbsp;doprovodem do&nbsp;Moskvy, a&nbsp;Rimský tedy odjel v&nbsp;pátek večerním vlakem.</span></p>
        <p class="chunk" data-nb-ref-number="27" data-nb-words="34" data-nb-chars="199"><span class="idea" data-nb-ref-number="27" id="idea27" data-nb-words="34" data-nb-chars="199">V&nbsp;pátek kvečeru rovněž narazili na&nbsp;Lotrovovu stopu. Do&nbsp;všech měst byly vyslány telegramy s&nbsp;Lotrovovým popisem a&nbsp;z&nbsp;Jalty přišla odpověď, že&nbsp;Lotrov se&nbsp;zdržoval v&nbsp;Jaltě a&nbsp;teď odletěl letadlem do&nbsp;Moskvy.</span></p>
        <p class="chunk" data-nb-ref-number="28" data-nb-words="21" data-nb-chars="144"><span class="idea" data-nb-ref-number="28" id="idea28" data-nb-words="21" data-nb-chars="144">Varenuchovu stopu se&nbsp;prozatím nepodařilo vypátrat. Pověstný administrátor, známý doslova po&nbsp;celé Moskvě, zmizel, jako když se&nbsp;po&nbsp;něm zem slehne.</span></p>
        <p class="chunk" data-nb-ref-number="29" data-nb-words="69" data-nb-chars="470"><span class="idea" data-nb-ref-number="29" id="idea29" data-nb-words="69" data-nb-chars="470">Současně bylo nutné zabývat se&nbsp;událostmi, k&nbsp;nimž došlo mimo okruh Varieté, v&nbsp;různých koutech Moskvy. Vysvětlení si&nbsp;žádal zvláštní případ „bajkalistů“, kteří nepřetržitě zpívali o&nbsp;„nejkrásnějším moři“ (ostatně profesoru Stravinskému se&nbsp;po&nbsp;dvou hodinách pomocí jakýchsi obstřiků podařilo uvést je&nbsp;do&nbsp;normálního stavu), dále se&nbsp;množily případy, že&nbsp;lidé platili soukromníkům či&nbsp;institucím čert ví&nbsp;čím a&nbsp;přitom tvrdili, že&nbsp;jsou to&nbsp;peníze, a&nbsp;zároveň stoupal počet poškozených.</span></p>
        <p class="chunk" data-nb-ref-number="30" data-nb-words="25" data-nb-chars="176"><span class="idea" data-nb-ref-number="30" id="idea30" data-nb-words="25" data-nb-chars="176">Přirozeně nejnepříjemnější a&nbsp;nejskandálnější byl dosud nevyjasněný případ s&nbsp;hlavou zesnulého literáta Berlioze. Kdosi ji&nbsp;ukradl za&nbsp;bílého dne rovnou z&nbsp;rakve v&nbsp;sále Gribojedova.</span></p>
        <p class="chunk" data-nb-ref-number="31" data-nb-words="22" data-nb-chars="144"><span class="idea" data-nb-ref-number="31" id="idea31" data-nb-words="22" data-nb-chars="144">Dvanáct mužů vedlo vyšetřování a&nbsp;snažilo se&nbsp;zachytit všecky nitky roztroušené po&nbsp;celé Moskvě, které by&nbsp;vedly k&nbsp;rozuzlení toho složitého případu.</span></p>
        <p class="chunk" data-nb-ref-number="32" data-nb-words="66" data-nb-chars="450"><span class="idea" data-nb-ref-number="32" id="idea32" data-nb-words="66" data-nb-chars="450">Jeden z&nbsp;členů vyšetřovací komise navštívil také kliniku profesora Stravinského a&nbsp;nejprve si&nbsp;dal předložit seznam pacientů, kteří byli přijati do&nbsp;ošetření v&nbsp;uplynulých třech dnech. Tak objevili Nikanora Ivanoviče Bosého i&nbsp;nešťastného konferenciéra, jemuž kocour utrhl hlavu. S&nbsp;oběma byli brzo hotovi: snadno došli k&nbsp;závěru, že&nbsp;oba padli do&nbsp;rukou jedné a&nbsp;téže bandy vedené tajemným mágem. Zato Ivan Nikolajevič Bezprizorný vyšetřovatele opravdu zaujal.</span></p>
        <p class="chunk" data-nb-ref-number="33" data-nb-words="73" data-nb-chars="481"><span class="idea" data-nb-ref-number="33" id="idea33" data-nb-words="73" data-nb-chars="481">V&nbsp;pátek navečer se&nbsp;otevřely dveře stosedmnáctky a&nbsp;vstoupil rozvážný mladík kulaté tváře. Choval se&nbsp;skromně a&nbsp;zdvořile a&nbsp;nikterak nevypadal na&nbsp;vyšetřovatele, dokonce na&nbsp;jednoho z&nbsp;nejlepších v&nbsp;Moskvě. Uviděl na&nbsp;posteli pobledlého skleslého mládence, který chvílemi těkal lhostejnýma očima po&nbsp;pokoji a&nbsp;chvílemi se&nbsp;zahleděl snivě do&nbsp;dálky anebo se&nbsp;uzavíral do&nbsp;sebe. Vyšetřovatel se&nbsp;vlídně představil a&nbsp;prohlásil, že&nbsp;si&nbsp;přichází pohovořit o&nbsp;tom, co&nbsp;se&nbsp;odehrálo na&nbsp;Patriarších rybnících.</span></p>
        <p class="chunk" data-nb-ref-number="34" data-nb-words="59" data-nb-chars="365"><span class="idea" data-nb-ref-number="34" id="idea34" data-nb-words="59" data-nb-chars="365">Jak by&nbsp;Ivan triumfoval, kdyby se&nbsp;vyšetřovatel objevil dřív, dejme tomu v&nbsp;noci ze&nbsp;středy na&nbsp;čtvrtek, kdy se&nbsp;básník bouřlivě a&nbsp;důrazně dožadoval, aby vyslechli jeho vyprávění! Teď se&nbsp;splnilo vytoužené přání pomoci dopadnout konzultanta, nemusel nikam běhat, sami za&nbsp;ním přišli jen proto, aby se&nbsp;od&nbsp;něho dozvěděli, co&nbsp;se&nbsp;událo ve&nbsp;středu večer na&nbsp;Patriarších rybnících.</span></p>
        <p class="chunk" data-nb-ref-number="35" data-nb-words="33" data-nb-chars="196"><span class="idea" data-nb-ref-number="35" id="idea35" data-nb-words="33" data-nb-chars="196">Ale běda! Ivan se&nbsp;za&nbsp;dobu, která uplynula od&nbsp;Berliozovy smrti, hodně změnil: odpovídal ochotně a&nbsp;zdvořile na&nbsp;všecky otázky, ale z&nbsp;jeho pohledu i&nbsp;tónu čišel nezájem. Berliozův osud ho&nbsp;víc netrápil.</span></p>
        <p class="chunk" data-nb-ref-number="36" data-nb-words="62" data-nb-chars="440"><span class="idea" data-nb-ref-number="36" id="idea36" data-nb-words="62" data-nb-chars="440">Před příchodem vyšetřovatele ležel a&nbsp;lehce podřimoval. Viděl před sebou podivné, záhadné, neskutečné město s&nbsp;nakupeninami mramoru, proplétané sloupořadími, zlacenými sluncem, s&nbsp;pochmurně černou a&nbsp;nelítostnou Antoniovou věží, s&nbsp;palácem na&nbsp;západním pahorku, až&nbsp;po&nbsp;střechu ponořeným do&nbsp;tropické zeleně zahrad, a&nbsp;nad ní&nbsp;se&nbsp;vypínaly bronzové sochy, rozhořelé v&nbsp;západu slunce. Pod hradbami starobylého města zahlédl římské centurie v&nbsp;plné zbroji.</span></p>
        <p class="chunk" data-nb-ref-number="37" data-nb-words="39" data-nb-chars="252"><span class="idea" data-nb-ref-number="37" id="idea37" data-nb-words="39" data-nb-chars="252">V&nbsp;polosnu se&nbsp;mu&nbsp;zjevil vyholený muž v&nbsp;bílém plášti s&nbsp;purpurovou podšívkou. Seděl nehybně v&nbsp;křesle, zažloutlý obličej zkřivený křečí, a&nbsp;upíral nenávistný pohled do&nbsp;pompézních cizích zahrad. Pak Ivan zahlédl lysou, písečně žlutou horu s&nbsp;opuštěnými kříži.</span></p>
        <p class="chunk" data-nb-ref-number="38" data-nb-words="10" data-nb-chars="85"><span class="idea" data-nb-ref-number="38" id="idea38" data-nb-words="10" data-nb-chars="85">Nešťastná příhoda na&nbsp;Patriarších rybnících básníka Ivana Bezprizorného už&nbsp;nezajímala.</span></p>
        <p class="chunk" data-nb-ref-number="39" data-nb-words="16" data-nb-chars="107"><span class="idea" data-nb-ref-number="39" id="idea39" data-nb-words="16" data-nb-chars="107">„Poslyšte, Ivane Nikolajeviči, jak daleko jste byl od&nbsp;turniketu v&nbsp;okamžiku, kdy Berlioz spadl pod tramvaj?“</span></p>
        <p class="chunk" data-nb-ref-number="40" data-nb-words="9" data-nb-chars="56"><span class="idea" data-nb-ref-number="40" id="idea40" data-nb-words="9" data-nb-chars="56">Ivanovi se&nbsp;kmitl ve&nbsp;tváři lhostejný úsměšek a&nbsp;odpověděl:</span></p>
        <p class="chunk" data-nb-ref-number="41" data-nb-words="4" data-nb-chars="24"><span class="idea" data-nb-ref-number="41" id="idea41" data-nb-words="4" data-nb-chars="24">„Byl jsem hodně daleko.“</span></p>
        <p class="chunk" data-nb-ref-number="42" data-nb-words="5" data-nb-chars="32"><span class="idea" data-nb-ref-number="42" id="idea42" data-nb-words="5" data-nb-chars="32">„A&nbsp;kostkovaný stál u&nbsp;turniketu?“</span></p>
        <p class="chunk" data-nb-ref-number="43" data-nb-words="6" data-nb-chars="34"><span class="idea" data-nb-ref-number="43" id="idea43" data-nb-words="6" data-nb-chars="34">„Ne, ten seděl opodál na&nbsp;lavičce.“</span></p>
        <p class="chunk" data-nb-ref-number="44" data-nb-words="9" data-nb-chars="58"><span class="idea" data-nb-ref-number="44" id="idea44" data-nb-words="9" data-nb-chars="58">„Víte určitě, že&nbsp;neběžel k&nbsp;turniketu, když Berlioz upadl?“</span></p>
        <p class="chunk" data-nb-ref-number="45" data-nb-words="7" data-nb-chars="51"><span class="idea" data-nb-ref-number="45" id="idea45" data-nb-words="7" data-nb-chars="51">„Určitě. Nikam neběžel, seděl rozvalen na&nbsp;lavičce.“</span></p>
        <p class="chunk" data-nb-ref-number="46" data-nb-words="22" data-nb-chars="138"><span class="idea" data-nb-ref-number="46" id="idea46" data-nb-words="22" data-nb-chars="138">Vyšetřovatel se&nbsp;dál nevyptával. Vstal, podal Ivanovi ruku, popřál mu&nbsp;brzké uzdravení a&nbsp;vyjádřil naději, že&nbsp;si&nbsp;brzy přečte jeho nové verše.</span></p>
        <p class="chunk" data-nb-ref-number="47" data-nb-words="12" data-nb-chars="72"><span class="idea" data-nb-ref-number="47" id="idea47" data-nb-words="12" data-nb-chars="72">„Nikoli,“ odpověděl tiše Ivan, „já už&nbsp;nikdy v&nbsp;životě nebudu psát verše.“</span></p>
        <p class="chunk" data-nb-ref-number="48" data-nb-words="19" data-nb-chars="111"><span class="idea" data-nb-ref-number="48" id="idea48" data-nb-words="19" data-nb-chars="111">Mladý muž se&nbsp;zdvořile usmál a&nbsp;vyjádřil přesvědčení, že&nbsp;básník v&nbsp;současné době trpí depresí, ale to&nbsp;brzy přejde.</span></p>
        <p class="chunk" data-nb-ref-number="49" data-nb-words="28" data-nb-chars="180"><span class="idea" data-nb-ref-number="49" id="idea49" data-nb-words="28" data-nb-chars="180">„Omyl,“ zaprotestoval Ivan a&nbsp;nedíval se&nbsp;přitom na&nbsp;vyšetřovatele, ale pozoroval v&nbsp;dálce pohasínající obzor. „Tohle mě&nbsp;nikdy nepřejde. Psal jsem špatné verše a&nbsp;teď jsem to&nbsp;pochopil.“</span></p>
        <p class="chunk" data-nb-ref-number="50" data-nb-words="60" data-nb-chars="412"><span class="idea" data-nb-ref-number="50" id="idea50" data-nb-words="60" data-nb-chars="412">Vyšetřovatel si&nbsp;odnášel od&nbsp;Ivana cenné poznatky. Pozorně sledoval nit událostí a&nbsp;snažil se&nbsp;dobrat začátku. Teď už&nbsp;nepochyboval, že&nbsp;výchozím bodem se&nbsp;stala vražda na&nbsp;Patriarších rybnících. Samozřejmě ani Ivan, ani kostkovaný nestrčili nešťastného předsedu MASOLITu pod tramvaj. Fyzické násilí v&nbsp;tomto případě vyloučil. Ale byl skálopevně přesvědčen, že&nbsp;Berlioz se&nbsp;vrhl (nebo spadl) pod tramvaj pod vlivem hypnózy.</span></p>
        <p class="chunk" data-nb-ref-number="51" data-nb-words="122" data-nb-chars="745"><span class="idea" data-nb-ref-number="51" id="idea51" data-nb-words="122" data-nb-chars="745">Materiál bohatě stačil k&nbsp;tomu, aby se&nbsp;ujasnilo, koho stíhat a&nbsp;kde. Jenomže smůla byla, že&nbsp;právě to&nbsp;se&nbsp;nedařilo. Znovu opakujeme, že&nbsp;v&nbsp;třikrát proklatém bytě č. 50 určitě někdo bydlel. Občas se&nbsp;v&nbsp;telefonu ozval jednou nakřáplý, jindy huhňavý hlas, někdy se&nbsp;otevřelo okno, a&nbsp;dokonce bylo slyšet gramofon. Přesto pokaždé, kdykoliv tam orgány zamířily, našly byt prázdný. Několikrát, v&nbsp;různou dobu denní i&nbsp;noční, provedly namátkovou kontrolu. Ba&nbsp;co&nbsp;víc, chodily po&nbsp;bytě se&nbsp;sítí a&nbsp;prohledávaly každý kout. Ostatně tenhle byt byl už&nbsp;dávno podezřelý. Milice střežila nejen průjezd, který ústil na&nbsp;dvůr, ale i&nbsp;zadní vchod. Dokonce rozestavila hlídky na&nbsp;střeše u&nbsp;komínů. Ano, padesátka si&nbsp;ze&nbsp;všech pořádně utahovala a&nbsp;nedalo se&nbsp;proti tomu nic podniknout.</span></p>
        <p class="chunk" data-nb-ref-number="52" data-nb-words="55" data-nb-chars="322"><span class="idea" data-nb-ref-number="52" id="idea52" data-nb-words="55" data-nb-chars="322">To&nbsp;pokračovalo až&nbsp;do&nbsp;půlnoci z&nbsp;pátku na&nbsp;sobotu, kdy baron Maigel ve&nbsp;fraku a&nbsp;lakýrkách slavnostně vstoupil do&nbsp;bytu coby host. Bylo slyšet, jak mu&nbsp;kdosi otevřel. Přesně za&nbsp;deset minut vpadli milicionáři do&nbsp;bytu, bez zvonění, a&nbsp;nejenže tam nenašli obyvatele, ale ani nejmenší stopu po&nbsp;baronovi. To&nbsp;už&nbsp;bylo nad lidské chápání.</span></p>
        <p class="chunk" data-nb-ref-number="53" data-nb-words="182" data-nb-chars="1257"><span class="idea" data-nb-ref-number="53" id="idea53" data-nb-words="182" data-nb-chars="1257">Jak jsme předeslali, pátrání pokračovalo až&nbsp;do&nbsp;sobotního rozbřesku, přibyly nové, neobyčejně zajímavé důkazy. Na&nbsp;moskevském letišti přistálo šestimístné aerotaxi, které přiletělo z&nbsp;Krymu. Spolu s&nbsp;ostatními vystoupil podivný pasažér, mladší člověk s&nbsp;mohutným strniskem vousů, se&nbsp;zarudlýma lekavýma očima, a&nbsp;bez zavazadel. Vypadal, jako by&nbsp;se&nbsp;tři dny nemyl, a&nbsp;měl na&nbsp;sobě prapodivný úbor. Na&nbsp;hlavě čepici a&nbsp;přes noční košili přehozenou kavkazskou pláštěnku, na&nbsp;nohou kožené modré, právě koupené slipry. Sotva sešel z&nbsp;letištních schůdků, už&nbsp;ho&nbsp;zastavili, a&nbsp;zanedlouho se&nbsp;nezapomenutelný ředitel Varieté Stěpan Bogdanovič Lotrov ocitl před vyšetřovateli, kde přisypal další podrobnosti. S&nbsp;definitivní platností se&nbsp;vyjasnilo, že&nbsp;Woland pronikl do&nbsp;Varieté v&nbsp;podobě zahraničního umělce, zhypnotizoval Lotrova a&nbsp;pak ho&nbsp;šikovně uklidil bůhvíkolik kilometrů od&nbsp;Moskvy. Spisy se&nbsp;vršily, ale celý případ se&nbsp;jevil čím dál složitější. Bylo zřejmé, že&nbsp;dopadnout takové individuum, které provádí podobné žerty (obětí jednoho takového žertíku se&nbsp;stal i&nbsp;Sťopa), nebude jednoduché. Dodejme, že&nbsp;Lotrova na&nbsp;vlastní žádost zavřeli do&nbsp;spolehlivé cely. U&nbsp;vyšetřování ho&nbsp;vystřídal Varenucha, kterého právě zatkli v&nbsp;jeho vlastním bytě, kam se&nbsp;vrátil po&nbsp;téměř dvoudenní nepřítomnosti.</span></p>
        <p class="chunk" data-nb-ref-number="54" data-nb-words="116" data-nb-chars="719"><span class="idea" data-nb-ref-number="54" id="idea54" data-nb-words="116" data-nb-chars="719">Přestože svatosvatě sliboval Azazelovi, že&nbsp;už&nbsp;nikdy nezalže, lhal od&nbsp;prvního slova. Ostatně, nesuďme ho&nbsp;za&nbsp;to&nbsp;příliš přísně. Azazelo mu&nbsp;zakázal lhát a&nbsp;nadávat lidem po&nbsp;telefonu, teď administrátor mluvil bez pomoci tohoto přístroje. Těkal očima po&nbsp;místnosti a&nbsp;prohlásil, že&nbsp;se&nbsp;ve&nbsp;čtvrtek ve&nbsp;své kanceláři zpil jako čuně, pak někam odešel, ale neví kam, pil někde vodku, ale už&nbsp;si&nbsp;nevzpomíná kde, pak se&nbsp;válel kdesi u&nbsp;plotu, ale místo zapomněl. Teprve když mu&nbsp;pohrozili, že&nbsp;svým nesmyslným hloupým chováním narušuje důležité vyšetřování a&nbsp;že se&nbsp;za&nbsp;to&nbsp;bude zodpovídat, administrátor se&nbsp;rozplakal, bázlivě se&nbsp;ohlédl a&nbsp;šeptal přeskakujícím hlasem, že&nbsp;zalhal ze&nbsp;strachu před pomstou Wolandovy bandy a&nbsp;žádá si&nbsp;pancéřovou celu.</span></p>
        <p class="chunk" data-nb-ref-number="55" data-nb-words="13" data-nb-chars="85"><span class="idea" data-nb-ref-number="55" id="idea55" data-nb-words="13" data-nb-chars="85">„Sakra, co&nbsp;pořád mají všichni s&nbsp;tou pancéřovou celou?“ zavrčel jeden z&nbsp;vyšetřujících.</span></p>
        <p class="chunk" data-nb-ref-number="56" data-nb-words="9" data-nb-chars="78"><span class="idea" data-nb-ref-number="56" id="idea56" data-nb-words="9" data-nb-chars="78">„Banditi je&nbsp;pořádně vyděsili,“ poznamenal vyšetřovatel, který navštívil Ivana.</span></p>
        <p class="chunk" data-nb-ref-number="57" data-nb-words="50" data-nb-chars="291"><span class="idea" data-nb-ref-number="57" id="idea57" data-nb-words="50" data-nb-chars="291">Varenuchu uklidnili, jak se&nbsp;dalo. Ujistili ho, že&nbsp;se&nbsp;postarají o&nbsp;jeho bezpečnost a&nbsp;že k&nbsp;tomu nepotřebují ani pancéřový kryt, a&nbsp;tu z&nbsp;něho postupně vylezlo, že&nbsp;nepil žádnou vodku, ani se&nbsp;neválel u&nbsp;plotu, ale dostal nabančeno od&nbsp;jednoho zrzouna s&nbsp;vyčnělým špičákem a&nbsp;ještě od&nbsp;jednoho tlouštíka…</span></p>
        <p class="chunk" data-nb-ref-number="58" data-nb-words="3" data-nb-chars="18"><span class="idea" data-nb-ref-number="58" id="idea58" data-nb-words="3" data-nb-chars="18">„S&nbsp;kočičí vizáží?“</span></p>
        <p class="chunk" data-nb-ref-number="59" data-nb-words="36" data-nb-chars="217"><span class="idea" data-nb-ref-number="59" id="idea59" data-nb-words="36" data-nb-chars="217">„Ano, ano,“ blekotal administrátor, třásl se&nbsp;jako list a&nbsp;vytrvale se&nbsp;ohlížel. Pak podrobně líčil, jak strávil skoro dva dny v&nbsp;bytě č. 50 coby upír a&nbsp;návnada a&nbsp;že málem zavinil smrt administrativního ředitele Rimského…</span></p>
        <p class="chunk" data-nb-ref-number="60" data-nb-words="78" data-nb-chars="510"><span class="idea" data-nb-ref-number="60" id="idea60" data-nb-words="78" data-nb-chars="510">Právě v&nbsp;tom okamžiku přiváděli Rimského, který přijel leningradským rychlíkem. Kupodivu tenhle rozklepaný, psychicky narušený stařec s&nbsp;bílými vlasy, ve&nbsp;kterém byste těžko hledali bývalého administrativního ředitele, nechtěl s&nbsp;pravdou ven a&nbsp;nedal si&nbsp;říct. Tvrdil, že&nbsp;žádnou Helu v&nbsp;okně své kanceláře v&nbsp;noci neviděl, ani Varenuchu, a&nbsp;jednoduše že&nbsp;se&nbsp;mu&nbsp;udělalo nevolno a&nbsp;v&nbsp;pomatení smyslů odjel do&nbsp;Leningradu. Je&nbsp;snad zbytečné dodávat, že&nbsp;nemocný zakončil svoji výpověď prosbou, aby ho&nbsp;zavřeli do&nbsp;pancéřové cely.</span></p>
        <p class="chunk" data-nb-ref-number="61" data-nb-words="43" data-nb-chars="282"><span class="idea" data-nb-ref-number="61" id="idea61" data-nb-words="43" data-nb-chars="282">Anušku zatkli v&nbsp;okamžiku, kdy se&nbsp;pokoušela podstrčit pokladní v&nbsp;obchodním domě na&nbsp;Arbatu desetidolarovou bankovku. Vyslechli pozorně její vyprávění o&nbsp;létajících postavách z&nbsp;okna domu v&nbsp;Sadové a&nbsp;o&nbsp;podkově, kterou sebrala podle vlastního tvrzení jen proto, aby ji&nbsp;odevzdala na&nbsp;milici.</span></p>
        <p class="chunk" data-nb-ref-number="62" data-nb-words="10" data-nb-chars="67"><span class="idea" data-nb-ref-number="62" id="idea62" data-nb-words="10" data-nb-chars="67">„Byla ta&nbsp;podkova opravdu zlatá a&nbsp;posázená brilianty?“ vyptávali se.</span></p>
        <p class="chunk" data-nb-ref-number="63" data-nb-words="9" data-nb-chars="62"><span class="idea" data-nb-ref-number="63" id="idea63" data-nb-words="9" data-nb-chars="62">„Já vím moc dobře, jak vypadaj brilianty,“ odpověděla uraženě.</span></p>
        <p class="chunk" data-nb-ref-number="64" data-nb-words="8" data-nb-chars="48"><span class="idea" data-nb-ref-number="64" id="idea64" data-nb-words="8" data-nb-chars="48">„A&nbsp;dal vám neznámý skutečně ruble, jak tvrdíte?“</span></p>
        <p class="chunk" data-nb-ref-number="65" data-nb-words="8" data-nb-chars="47"><span class="idea" data-nb-ref-number="65" id="idea65" data-nb-words="8" data-nb-chars="47">„Já vím moc dobře, jak vypadaj ruble,“ odsekla.</span></p>
        <p class="chunk" data-nb-ref-number="66" data-nb-words="6" data-nb-chars="30"><span class="idea" data-nb-ref-number="66" id="idea66" data-nb-words="6" data-nb-chars="30">„A&nbsp;kdy se&nbsp;proměnily v&nbsp;dolary?“</span></p>
        <p class="chunk" data-nb-ref-number="67" data-nb-words="47" data-nb-chars="289"><span class="idea" data-nb-ref-number="67" id="idea67" data-nb-words="47" data-nb-chars="289">„O&nbsp;žádnejch dolarech nevím, žádný dolary jsem neviděla!“ zaječela. „Já chci jen svoje. Jednou mi&nbsp;dali odměnu, tak jsem si&nbsp;šla koupit plátýnko,“ a&nbsp;pak mlela všelijaké hlouposti, že&nbsp;nemůže za&nbsp;domovní správu, která nasadila do&nbsp;pátého patra všelijakou pekelnou havěť a&nbsp;ta teď nedá lidem pokoj.</span></p>
        <p class="chunk" data-nb-ref-number="68" data-nb-words="23" data-nb-chars="151"><span class="idea" data-nb-ref-number="68" id="idea68" data-nb-words="23" data-nb-chars="151">Vyšetřující odmítavě zamával perem, Anuška už&nbsp;šla všem na&nbsp;nervy, napsal jí&nbsp;propustku na&nbsp;zeleném blanketu, a&nbsp;Anuška k&nbsp;všeobecné radosti opustila budovu.</span></p>
        <p class="chunk" data-nb-ref-number="69" data-nb-words="121" data-nb-chars="769"><span class="idea" data-nb-ref-number="69" id="idea69" data-nb-words="121" data-nb-chars="769">Pak následoval dlouhý řetěz vyšetřovaných a&nbsp;mezi jinými byl předvolán i&nbsp;Nikolaj Ivanovič, kterého právě zatkli díky jeho omezené a&nbsp;žárlivé ženě, která k&nbsp;ránu volala na&nbsp;milici, že&nbsp;její muž je&nbsp;nezvěstný. Nikolaj Ivanovič příliš vyšetřovatele neohromil, když jim předložil žertovné potvrzení, že&nbsp;strávil noc na&nbsp;plese u&nbsp;satana. Když popisoval, jak nesl na&nbsp;hřbetě nahatou služebnou Markéty Nikolajevny kamsi ke&nbsp;všem čertům a&nbsp;nejdřív k&nbsp;řece, kde se&nbsp;koupala, a&nbsp;jak se&nbsp;předtím v&nbsp;okně objevila nahá Markéta Nikolajevna, Nikolaj Ivanovič se&nbsp;poněkud odchýlil od&nbsp;pravdy. Tak například nepovažoval za&nbsp;nutné podotknout, že&nbsp;vstoupil do&nbsp;ložnice s&nbsp;odhozenou dámskou košilkou v&nbsp;ruce a&nbsp;že Natašu oslovoval „Venuše“. Podle jeho podání Nataša vylétla oknem, osedlala ho&nbsp;a&nbsp;odvlekla z&nbsp;Moskvy.</span></p>
        <p class="chunk" data-nb-ref-number="70" data-nb-words="24" data-nb-chars="149"><span class="idea" data-nb-ref-number="70" id="idea70" data-nb-words="24" data-nb-chars="149">„Poslechl jsem a&nbsp;podřídil jsem se&nbsp;násilí,“ vysvětloval ponuře a&nbsp;zakončil své vyprávění prosbou, aby nic z&nbsp;toho neprozradili jeho ženě. Slíbili mu&nbsp;to.</span></p>
        <p class="chunk" data-nb-ref-number="71" data-nb-words="21" data-nb-chars="150"><span class="idea" data-nb-ref-number="71" id="idea71" data-nb-words="21" data-nb-chars="150">Na&nbsp;základě svědectví Nikolaje Ivanoviče se&nbsp;zjistilo, že&nbsp;Markéta Nikolajevna a&nbsp;současně její služebná Nataša zmizely, a&nbsp;okamžitě bylo zahájeno pátrání.</span></p>
        <p class="chunk" data-nb-ref-number="72" data-nb-words="78" data-nb-chars="514"><span class="idea" data-nb-ref-number="72" id="idea72" data-nb-words="78" data-nb-chars="514">Sobotní ráno probíhalo ve&nbsp;znamení nepřetržitého vyšetřování. Zatím se&nbsp;po&nbsp;městě šířily ty&nbsp;nejfantastičtější zprávy, v&nbsp;nichž bylo zrníčko pravdy obaleno mohutným nánosem lží. Povídalo se, že&nbsp;po&nbsp;představení ve&nbsp;Varieté celé dva tisíce diváků vyběhly na&nbsp;ulici jen tak, jak je&nbsp;pánbůh stvořil, že&nbsp;v&nbsp;Sadové odhalili tiskárnu, kde se&nbsp;tiskly kouzelné falešné bankovky, dále že&nbsp;banda chuligánů odvlekla pět vedoucích činitelů zábavného sektoru, ale milice je&nbsp;všechny vypátrala, a&nbsp;mnoho jiných věcí, které nechci ani opakovat.</span></p>
        <p class="chunk" data-nb-ref-number="73" data-nb-words="47" data-nb-chars="284"><span class="idea" data-nb-ref-number="73" id="idea73" data-nb-words="47" data-nb-chars="284">Blížilo se&nbsp;k&nbsp;polednímu, když v&nbsp;místě, kde probíhalo vyšetřování, zadrnčel telefon. Volali ze&nbsp;Sadové a&nbsp;oznamovali, že&nbsp;zlořečený byt opět jeví známky života. Kdosi tam prý otevřel okno, je&nbsp;slyšet zpěv a&nbsp;zvuk pianina a&nbsp;v&nbsp;okně nájemníci zahlédli černého kocoura, jak se&nbsp;vyhřívá na&nbsp;slunci.</span></p>
        <p class="chunk" data-nb-ref-number="74" data-nb-words="65" data-nb-chars="370"><span class="idea" data-nb-ref-number="74" id="idea74" data-nb-words="65" data-nb-chars="370">Asi ve&nbsp;čtyři hodiny odpoledne onoho dusného dne kousek od&nbsp;domu 302b v&nbsp;Sadové ulici vystoupila ze&nbsp;tří aut početná skupina civilistů. Rozdělili se&nbsp;na&nbsp;dvě menší skupinky a&nbsp;jedna zamířila do&nbsp;průjezdu a&nbsp;dál přes dvůr ke&nbsp;schodišti č. 6, druhá si&nbsp;otevřela malá dvířka obvykle zabedněná prkny, která vedla k&nbsp;zadnímu vchodu, a&nbsp;obě mířily po&nbsp;dvou různých schodištích k&nbsp;bytu č. 50.</span></p>
        <p class="chunk" data-nb-ref-number="75" data-nb-words="50" data-nb-chars="295"><span class="idea" data-nb-ref-number="75" id="idea75" data-nb-words="50" data-nb-chars="295">Zatím Azazelo a&nbsp;Korovjev seděli v&nbsp;jídelně a&nbsp;dojídali snídani. Korovjev měl na&nbsp;sobě obvyklý úbor, nikoliv slavnostní frak. Woland se&nbsp;zdržoval jako obyčejně v&nbsp;ložnici a&nbsp;Kňour&nbsp;– to&nbsp;se&nbsp;nevědělo. Podle řinčení kastrolů v&nbsp;kuchyni usoudili, že&nbsp;kocour dlí tam a&nbsp;podle svého zvyku dělá ze&nbsp;sebe tajtrlíka.</span></p>
        <p class="chunk" data-nb-ref-number="76" data-nb-words="13" data-nb-chars="75"><span class="idea" data-nb-ref-number="76" id="idea76" data-nb-words="13" data-nb-chars="75">„Slyším kroky na&nbsp;schodech… co&nbsp;to?“ zeptal se&nbsp;Korovjev a&nbsp;míchal černou kávu.</span></p>
        <p class="chunk" data-nb-ref-number="77" data-nb-words="15" data-nb-chars="87"><span class="idea" data-nb-ref-number="77" id="idea77" data-nb-words="15" data-nb-chars="87">„To nic, to&nbsp;nás jdou jenom sebrat,“ odpověděl Azazelo a&nbsp;obrátil do&nbsp;sebe kalíšek koňaku.</span></p>
        <p class="chunk" data-nb-ref-number="78" data-nb-words="4" data-nb-chars="28"><span class="idea" data-nb-ref-number="78" id="idea78" data-nb-words="4" data-nb-chars="28">„A&nbsp;tak…,“ zabručel Korovjev.</span></p>
        <p class="chunk" data-nb-ref-number="79" data-nb-words="36" data-nb-chars="260"><span class="idea" data-nb-ref-number="79" id="idea79" data-nb-words="36" data-nb-chars="260">Zatím skupinka, která zvolila cestu po&nbsp;hlavním schodišti, dorazila na&nbsp;odpočívadlo ve&nbsp;druhém patře, kde stáli dva instalatéři a&nbsp;kutili cosi u&nbsp;tělesa ústředního topení, připomínajícího harmoniku. Nenápadná skupinka příchozích si&nbsp;s&nbsp;nimi vyměnila významné pohledy.</span></p>
        <p class="chunk" data-nb-ref-number="80" data-nb-words="10" data-nb-chars="74"><span class="idea" data-nb-ref-number="80" id="idea80" data-nb-words="10" data-nb-chars="74">„Všichni jsou doma,“ zašeptal instalatér a&nbsp;poklepával kladívkem na&nbsp;trubky.</span></p>
        <p class="chunk" data-nb-ref-number="81" data-nb-words="49" data-nb-chars="288"><span class="idea" data-nb-ref-number="81" id="idea81" data-nb-words="49" data-nb-chars="288">Muž v&nbsp;čele skupinky vytáhl zpod pláště černou pistoli a&nbsp;druhý po&nbsp;jeho boku paklíč. Vůbec byli všichni, kdo směřovali k&nbsp;bytu číslo 50, náležitě vybaveni. Dva měli v&nbsp;kapsách jemné hedvábné sítě, které se&nbsp;daly hbitě rozestřít. Další ukrýval laso a&nbsp;jiný mulové masky a&nbsp;ampulky s&nbsp;chloroformem.</span></p>
        <p class="chunk" data-nb-ref-number="82" data-nb-words="29" data-nb-chars="179"><span class="idea" data-nb-ref-number="82" id="idea82" data-nb-words="29" data-nb-chars="179">Bez zvláštní námahy otevřeli dveře bytu č. 50 a&nbsp;vkročili do&nbsp;předsíně. Současně klaply kuchyňské dveře: znamenalo to, že&nbsp;i&nbsp;druhá skupinka, která se&nbsp;dala zadním vchodem, došla včas.</span></p>
        <p class="chunk" data-nb-ref-number="83" data-nb-words="45" data-nb-chars="266"><span class="idea" data-nb-ref-number="83" id="idea83" data-nb-words="45" data-nb-chars="266">Tentokrát se&nbsp;zdálo, že&nbsp;jim štěstí přece jen trochu přeje. Rozprchli se&nbsp;do&nbsp;všech pokojů, ale nikoho nenašli. Zato v&nbsp;jídelně na&nbsp;stole objevili čerstvé zbytky snídaně a&nbsp;v&nbsp;salónu na&nbsp;římse krbu seděl vedle křišťálového džbánu statný černý kocour a&nbsp;svíral v&nbsp;tlapách vařič.</span></p>
        <p class="chunk" data-nb-ref-number="84" data-nb-words="7" data-nb-chars="42"><span class="idea" data-nb-ref-number="84" id="idea84" data-nb-words="7" data-nb-chars="42">Vešli tiše dovnitř a&nbsp;chvíli ho&nbsp;pozorovali.</span></p>
        <p class="chunk" data-nb-ref-number="85" data-nb-words="6" data-nb-chars="32"><span class="idea" data-nb-ref-number="85" id="idea85" data-nb-words="6" data-nb-chars="32">„Hm… to&nbsp;je, co?“ zašeptal jeden.</span></p>
        <p class="chunk" data-nb-ref-number="86" data-nb-words="20" data-nb-chars="158"><span class="idea" data-nb-ref-number="86" id="idea86" data-nb-words="20" data-nb-chars="158">„Nikoho si&nbsp;nevšímám, nelumpačím, spravuju vařič,“ zaskuhral nepřátelsky, nasupeně kocour. „Jinak si&nbsp;dovoluju upozornit, že&nbsp;kocour je&nbsp;prastaré posvátné zvíře.“</span></p>
        <p class="chunk" data-nb-ref-number="87" data-nb-words="11" data-nb-chars="69"><span class="idea" data-nb-ref-number="87" id="idea87" data-nb-words="11" data-nb-chars="69">„Dokonale čistá práce,“ zašeptal kdosi a&nbsp;jiný řekl hlasitě a&nbsp;důrazně:</span></p>
        <p class="chunk" data-nb-ref-number="88" data-nb-words="4" data-nb-chars="39"><span class="idea" data-nb-ref-number="88" id="idea88" data-nb-words="4" data-nb-chars="39">„Račte, posvátný kocouří břichomluvče.“</span></p>
        <p class="chunk" data-nb-ref-number="89" data-nb-words="20" data-nb-chars="121"><span class="idea" data-nb-ref-number="89" id="idea89" data-nb-words="20" data-nb-chars="121">Vzduchem se&nbsp;mihla síť, rozestřela se, ale k&nbsp;všeobecnému údivu minula cíl a&nbsp;shodila pouze džbán, který zazvonil o&nbsp;podlahu.</span></p>
        <p class="chunk" data-nb-ref-number="90" data-nb-words="48" data-nb-chars="294"><span class="idea" data-nb-ref-number="90" id="idea90" data-nb-words="48" data-nb-chars="294">„Remíza!“ zavřeštěl kocour. „Hurá!“ Odložil vařič a&nbsp;vylovil za&nbsp;zády revolver. Namířil na&nbsp;nejbližšího muže, ale než stačil vypálit, v&nbsp;mužových rukou vyšlehl plamínek a&nbsp;zahřměl výstřel z&nbsp;pistole. Současně kocour sletěl po&nbsp;hlavě z&nbsp;římsy na&nbsp;zem, z&nbsp;tlap mu&nbsp;vypadl revolver a&nbsp;vedle se&nbsp;skutálel vařič.</span></p>
        <p class="chunk" data-nb-ref-number="91" data-nb-words="70" data-nb-chars="431"><span class="idea" data-nb-ref-number="91" id="idea91" data-nb-words="70" data-nb-chars="431">„Konec,“ zasténal slabě a&nbsp;zemdleně se&nbsp;natáhl v&nbsp;krvavé kaluži, „nechte mě&nbsp;chvilku, abych se&nbsp;rozloučil se&nbsp;světem. Můj drahý příteli Azazelo,“ naříkalo krvácející zvíře, „kde jsi?“ a&nbsp;pohlédl zkaleným zrakem na&nbsp;dveře jídelny. „Nepřispěl jsi mi&nbsp;na&nbsp;pomoc v&nbsp;tomto nerovném zápase, opustil jsi ubohého Kňoura a&nbsp;prodal jsi ho&nbsp;za&nbsp;sklenku&nbsp;– třebaže znamenitého&nbsp;– koňaku! Nu&nbsp;což, snad moje smrt pohne tvým svědomím. Odkazuju ti&nbsp;svůj revolver…“</span></p>
        <p class="chunk" data-nb-ref-number="92" data-nb-words="22" data-nb-chars="118"><span class="idea" data-nb-ref-number="92" id="idea92" data-nb-words="22" data-nb-chars="118">„Síť, síť…,“ ozval se&nbsp;kolem neklidný šepot. Ale jako naschvál síť se&nbsp;zašmodrchala v&nbsp;čísi kapse a&nbsp;ne a&nbsp;ne ji&nbsp;vytáhnout.</span></p>
        <p class="chunk" data-nb-ref-number="93" data-nb-words="70" data-nb-chars="449"><span class="idea" data-nb-ref-number="93" id="idea93" data-nb-words="70" data-nb-chars="449">„Smrtelně raněného kocoura může zachránit jedině lok benzínu,“ pokračoval Kňour, využil všeobecného zmatku, přitiskl hubu ke&nbsp;kulatému otvoru benzínového vařiče a&nbsp;napil se. Hned nato mu&nbsp;přestala téct krev z&nbsp;levé tlapy. Kocour se&nbsp;vesele otřepal, vyskočil, popadl vařič pod paždí, vyhoupl se&nbsp;znovu na&nbsp;římsu krbu a&nbsp;šplhal po&nbsp;stěně, rozdíral tapety, a&nbsp;za necelé dvě vteřiny už&nbsp;seděl vysoko nad hlavami svých pronásledovatelů, na&nbsp;kovové konzoli od&nbsp;záclon.</span></p>
        <p class="chunk" data-nb-ref-number="94" data-nb-words="37" data-nb-chars="231"><span class="idea" data-nb-ref-number="94" id="idea94" data-nb-words="37" data-nb-chars="231">Několik párů rukou trhalo těžký závěs, až&nbsp;spadl i&nbsp;s&nbsp;konzolí. Do&nbsp;zšeřelého pokoje vniklo slunce. Ale kouzlem uzdraveného kocoura to&nbsp;neohrozilo. S&nbsp;vařičem pod paždí se&nbsp;mihl vzduchem a&nbsp;dopadl na&nbsp;lustr, který visel uprostřed místnosti.</span></p>
        <p class="chunk" data-nb-ref-number="95" data-nb-words="3" data-nb-chars="24"><span class="idea" data-nb-ref-number="95" id="idea95" data-nb-words="3" data-nb-chars="24">„Štafle!“ vykřikli dole.</span></p>
        <p class="chunk" data-nb-ref-number="96" data-nb-words="81" data-nb-chars="502"><span class="idea" data-nb-ref-number="96" id="idea96" data-nb-words="81" data-nb-chars="502">„Vyzývám vás na&nbsp;souboj!“ zavřískl kocour a&nbsp;létal jim nad hlavami jako na&nbsp;houpačce. Vařič upevnil mezi ramena lustru a&nbsp;v&nbsp;tlapách se&nbsp;mu&nbsp;znovu začernal revolver. Míhal se&nbsp;nad hlavami mužů jako kyvadlo a&nbsp;pak namířil a&nbsp;zahájil palbu po&nbsp;nepříteli, až&nbsp;se&nbsp;celý byt otřásal jako pod kanonádou. Na&nbsp;podlahu se&nbsp;sypaly křišťálové ozdoby z&nbsp;lustru, nad krbem se&nbsp;v&nbsp;zrcadle rozprskly hvězdičky, padala omítka, po&nbsp;podlaze poskakovaly prázdné nábojnice, okenní tabulky popraskaly a&nbsp;z&nbsp;prostřeleného vařiče vystříkl benzín.</span></p>
        <p class="chunk" data-nb-ref-number="97" data-nb-words="43" data-nb-chars="247"><span class="idea" data-nb-ref-number="97" id="idea97" data-nb-words="43" data-nb-chars="247">Teď už&nbsp;ani nemohlo být řeči o&nbsp;tom, že&nbsp;se&nbsp;jim podaří dostat kocoura živého. Muži odpovídali zuřivou a&nbsp;přesnou střelbou z&nbsp;pistolí a&nbsp;mířili do&nbsp;hlavy, do&nbsp;břicha, na&nbsp;prsa i&nbsp;do hřbetu proklatého zvířete. Střelba vyvolala paniku dole na&nbsp;asfaltovém dvoře.</span></p>
        <p class="chunk" data-nb-ref-number="98" data-nb-words="61" data-nb-chars="395"><span class="idea" data-nb-ref-number="98" id="idea98" data-nb-words="61" data-nb-chars="395">Netrvala však dlouho a&nbsp;samočinně slábla, protože nikomu, ani kocourovi, nijak neuškodila. Nikdo nejenže nebyl zabit, ale ani raněn. Kdosi z&nbsp;hloučku vypálil na&nbsp;zkoušku pětkrát za&nbsp;sebou zpropadenému kocourovi do&nbsp;hlavy a&nbsp;zvíře na&nbsp;oplátku vystřílelo celý zásobník, ale ani tentokrát se&nbsp;účinek nedostavil. Kňour létal na&nbsp;lustru stále pomaleji, bůhvíproč foukal do&nbsp;ústí revolveru a&nbsp;plival si&nbsp;na&nbsp;tlapu.</span></p>
        <p class="chunk" data-nb-ref-number="99" data-nb-words="49" data-nb-chars="344"><span class="idea" data-nb-ref-number="99" id="idea99" data-nb-words="49" data-nb-chars="344">Tváře těch, co&nbsp;stáli mlčky dole, prozrazovaly rozpaky. Tohle byl ojedinělý, nebo téměř ojedinělý případ, kdy střelba neúčinkovala. Připusťme, že&nbsp;kocour měl kouzelný revolver, což rozhodně nemůžeme tvrdit o&nbsp;pistolích pronásledovatelů. Teď už&nbsp;bylo naprosto jasné, že&nbsp;počáteční kocourovo zranění byl pouhý trik a&nbsp;komedie, stejně jako pití benzínu.</span></p>
        <p class="chunk" data-nb-ref-number="100" data-nb-words="74" data-nb-chars="433"><span class="idea" data-nb-ref-number="100" id="idea100" data-nb-words="74" data-nb-chars="433">Udělali poslední pokus. Vrhli po&nbsp;něm laso, které zachytilo o&nbsp;jednu svíci, a&nbsp;těžký lustr se&nbsp;s&nbsp;ohlušujícím rachotem zřítil, až&nbsp;se&nbsp;zdálo, že&nbsp;se&nbsp;dům otřásl v&nbsp;základech. Ale bezvýsledně. Skupinku mužů zasypaly křišťálové úlomky. Kocour prolétl vzduchem a&nbsp;hup! přistál na&nbsp;pozlaceném rámu zrcadla nad krbem skoro u&nbsp;stropu. Uvelebil se&nbsp;tam a&nbsp;bylo zřejmé, že&nbsp;nehodlá nikam utéct a&nbsp;že se&nbsp;cítí nahoře v&nbsp;bezpečí, protože se&nbsp;znovu pustil do&nbsp;řeči:</span></p>
        <p class="chunk" data-nb-ref-number="101" data-nb-words="21" data-nb-chars="143"><span class="idea" data-nb-ref-number="101" id="idea101" data-nb-words="21" data-nb-chars="143">„Jenom nechápu,“ zaskuhral, „proč se&nbsp;mnou jednáte tak tvrdě…“ Ale než stačil dokončit svou myšlenku, přerušil ho&nbsp;odkudsi pochmurný hluboký bas:</span></p>
        <p class="chunk" data-nb-ref-number="102" data-nb-words="6" data-nb-chars="33"><span class="idea" data-nb-ref-number="102" id="idea102" data-nb-words="6" data-nb-chars="33">„Co se&nbsp;tu&nbsp;děje? Nemůžu pracovat…“</span></p>
        <p class="chunk" data-nb-ref-number="103" data-nb-words="7" data-nb-chars="41"><span class="idea" data-nb-ref-number="103" id="idea103" data-nb-words="7" data-nb-chars="41">A&nbsp;jiný nevlídný a&nbsp;huhňavý hlas odpovídal:</span></p>
        <p class="chunk" data-nb-ref-number="104" data-nb-words="5" data-nb-chars="28"><span class="idea" data-nb-ref-number="104" id="idea104" data-nb-words="5" data-nb-chars="28">„Bodejť! To&nbsp;je&nbsp;celej Kňour!“</span></p>
        <p class="chunk" data-nb-ref-number="105" data-nb-words="3" data-nb-chars="21"><span class="idea" data-nb-ref-number="105" id="idea105" data-nb-words="3" data-nb-chars="21">Třetí nakřáplý dodal:</span></p>
        <p class="chunk" data-nb-ref-number="106" data-nb-words="11" data-nb-chars="56"><span class="idea" data-nb-ref-number="106" id="idea106" data-nb-words="11" data-nb-chars="56">„Maestro! Je&nbsp;sobota a&nbsp;slunce se&nbsp;kloní k&nbsp;západu. Je&nbsp;čas.“</span></p>
        <p class="chunk" data-nb-ref-number="107" data-nb-words="12" data-nb-chars="76"><span class="idea" data-nb-ref-number="107" id="idea107" data-nb-words="12" data-nb-chars="76">„Pardon, bohužel nemohu s&nbsp;vámi debatovat,“ houkl kocour od&nbsp;stropu, „je čas.“</span></p>
        <p class="chunk" data-nb-ref-number="108" data-nb-words="23" data-nb-chars="127"><span class="idea" data-nb-ref-number="108" id="idea108" data-nb-words="23" data-nb-chars="127">Mrskl revolverem do&nbsp;okna a&nbsp;rozbil tabulky. Pak vylil na&nbsp;podlahu benzín, ten sám od&nbsp;sebe vzplanul a&nbsp;plamen vyšlehl až&nbsp;do&nbsp;stropu.</span></p>
        <p class="chunk" data-nb-ref-number="109" data-nb-words="104" data-nb-chars="666"><span class="idea" data-nb-ref-number="109" id="idea109" data-nb-words="104" data-nb-chars="666">V&nbsp;mžiku vypukl prudký požár, jaký nebývá ani od&nbsp;benzínu. Hned se&nbsp;začalo kouřit z&nbsp;tapet, stržený závěs na&nbsp;podlaze se&nbsp;vzňal a&nbsp;rámy v&nbsp;rozbitých oknech doutnaly. Kňour zamňoukal, několikrát zapéroval v&nbsp;kolenou, přeskočil z&nbsp;rámu na&nbsp;okno a&nbsp;pak zmizel i&nbsp;s&nbsp;vařičem. Venku zapraskaly výstřely. Chlapík, který seděl na&nbsp;kovovém požárním žebříku ve&nbsp;výšce oken zlatnice, pálil po&nbsp;kocourovi, který postupoval od&nbsp;jednoho parapetu k&nbsp;druhému a&nbsp;mířil k&nbsp;rohovému okapu hranolovitého činžáku. Kňour vyšplhal po&nbsp;okapové rouře na&nbsp;střechu, kde ho&nbsp;zasypala palbou hlídka, která střežila komíny, bohužel rovněž bezvýsledně. Zvíře se&nbsp;rozplynulo v&nbsp;záři zapadajícího slunce, která zalila město.</span></p>
        <p class="chunk" data-nb-ref-number="110" data-nb-words="48" data-nb-chars="299"><span class="idea" data-nb-ref-number="110" id="idea110" data-nb-words="48" data-nb-chars="299">Zatím v&nbsp;bytě zlatnice chytily příchozím pod nohama parkety a&nbsp;v&nbsp;záři plamenů, na&nbsp;místě, kde předtím ležel jakoby v&nbsp;posledním tažení domněle zraněný kocour, se&nbsp;stále zřetelněji rýsovala mrtvola bývalého barona Maigela s&nbsp;bradou vzhůru a&nbsp;skelnýma očima. Na&nbsp;to, aby vytáhli mrtvého z&nbsp;plamenů, bylo pozdě.</span></p>
        <p class="chunk" data-nb-ref-number="111" data-nb-words="55" data-nb-chars="323"><span class="idea" data-nb-ref-number="111" id="idea111" data-nb-words="55" data-nb-chars="323">Skákali po&nbsp;hořící šachovnici parket, plácali se&nbsp;po&nbsp;doutnajících ramenech a&nbsp;prsou, ustupovali do&nbsp;pracovny a&nbsp;pak do&nbsp;předsíně. Ti, kdo byli v&nbsp;jídelně a&nbsp;v&nbsp;ložnici, vyrazili přímo na&nbsp;chodbu. Do&nbsp;předsíně vyběhli další z&nbsp;kuchyně. Po&nbsp;salónu se&nbsp;šířil kouř a&nbsp;oheň, kdosi v&nbsp;běhu vytočil telefonní číslo požárníků a&nbsp;houkl do&nbsp;sluchátka:</span></p>
        <p class="chunk" data-nb-ref-number="112" data-nb-words="2" data-nb-chars="14"><span class="idea" data-nb-ref-number="112" id="idea112" data-nb-words="2" data-nb-chars="14">„Sadová 302b.“</span></p>
        <p class="chunk" data-nb-ref-number="113" data-nb-words="12" data-nb-chars="73"><span class="idea" data-nb-ref-number="113" id="idea113" data-nb-words="12" data-nb-chars="73">Déle se&nbsp;nemohli zdržovat. V&nbsp;předsíni vyšlehly plameny a&nbsp;těžce se&nbsp;dýchalo.</span></p>
        <p class="chunk" data-nb-ref-number="114" data-nb-words="17" data-nb-chars="111"><span class="idea" data-nb-ref-number="114" id="idea114" data-nb-words="17" data-nb-chars="111">Sotva se&nbsp;z&nbsp;rozbitých oken začarovaného bytu vyvalily první chuchvalce dýmu, ozvaly se&nbsp;na&nbsp;dvoře zoufalé výkřiky:</span></p>
        <p class="chunk" data-nb-ref-number="115" data-nb-words="2" data-nb-chars="13"><span class="idea" data-nb-ref-number="115" id="idea115" data-nb-words="2" data-nb-chars="13">„Hoří! Hoří!“</span></p>
        <p class="chunk" data-nb-ref-number="116" data-nb-words="11" data-nb-chars="81"><span class="idea" data-nb-ref-number="116" id="idea116" data-nb-words="11" data-nb-chars="81">V&nbsp;různých patrech činžáku křičeli obyvatelé do&nbsp;sluchátek: „Sadová, Sadová, 302b!“</span></p>
        <p class="chunk" data-nb-ref-number="117" data-nb-words="43" data-nb-chars="267"><span class="idea" data-nb-ref-number="117" id="idea117" data-nb-words="43" data-nb-chars="267">Zatímco se&nbsp;v&nbsp;Sadové rozječely sirény na&nbsp;pádících červených protáhlých vozech, které se&nbsp;sjížděly z&nbsp;různých koutů města, zmateně pobíhající lidé na&nbsp;dvoře zahlédli, jak v&nbsp;oblacích dýmu vylétly z&nbsp;okna ve&nbsp;čtvrtém patře tři temné mužské postavy a&nbsp;jedna ženská, docela nahá.</span></p>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./mistr_a_marketka_035.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-6Ij0tosSybWYv2P+o4NZvbwDVKI1xUFhRaHNX6THTuo="></script>
  </body>
</html>